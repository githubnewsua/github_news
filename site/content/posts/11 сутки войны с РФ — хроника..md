---
title: "11 сутки войны с РФ — хроника. Освобожден Чугуев, эвакуация из Мариуполя снова сорвана, в Ирпене оккупанты убили семью с двумя детьми"
date: Mon, 07 Mar 2022 04:33:00 +0200
draft: false
---
Источник: Новое Время https://nv.ua/ukraine/events/voyna-s-rossiey-12-den-voyny-s-rf-sobytiya-7-marta-v-kieve-mariupole-harkove-onlayn-50222634.html


Также невозможно эвакуировать людей из Бучи и Гостомеля, где продолжаются бои.

Харьков ближе к утру 6 марта снова начали обстреливать, местным жителям советуют не покидать укрытие.

По данным полиции Харьковской области, с начала вторжения России в городе погибли уже по меньшей мере 194 человека, в том числе пятеро детей. Ранения от артобстрелов и авиаударов получили 433 человека, 312 из которых — гражданские.

В Генштабе заявили, что оккупанты продолжают наступательную операцию против Украины, сосредотачивая основные усилия на окружении городов Киев, Харьков, Николаев, выходе на административные границы в Луганской и Донецкой областях и создании сухопутного коридора из ВОТ АР Крым. Также в Генштабе отметили, что оккупанты планируют захватить дамбу Каневской ГЭС.

Международная изоляция России усиливается и список компаний, сворачивающих работу на российском рынке или продающих российские активы продолжает расти. В частности, о прекращении транзакций в РФ объявили международные платежные системы Visa и Mastercard. В центробанке страны-агрессора уверяют, что карты Visa и Mastercard, выпущенные в России, продолжат работать на территории страны, но ими нельзя будет расплатиться за границей. В пресс-релизе Visa сказано, что компания в ближайшие дни прекратит все транзакции на территории России. После этого карты компании, выпущенные в РФ, не будут работать за пределами страны-агрессора, а карты, выпущенные иностранными финансовыми учреждениями, — в России. Компания Mastercard также сообщила, что прекратит сделки в России из-за российского вторжения в Украину. Как следствие, карты, выпущенные российскими банками, больше не будут поддерживаться сетью Mastercard, а карты Mastercard, выпущенные за пределами России, не будут работать в российских магазинах или банкоматах.

НВ следил за событиями нового дня российско-украинской войны в режиме онлайн.

5:15 Оккупанты запустили в Николаев реактивные системы залпового огня — СМИ

По Николаеву ударили по реактивным системам залпового огня. Об этом сообщает Суспильне.

4:58 Украинский 11-летний мальчик сам добрался из Запорожья к родственникам в Словакии

11-летний мальчик самостоятельно добрался из Запорожья к своим родственникам в Словакии. В «кармане» у мальчика были только паспорт и телефоны мамы, сообщается, женщина не смогла покинуть родной город с сыном.

04:33 Данія відмовиться від російського газу

Прем'єр-міністр Данії Метт Фредеріксен заявила, що її країна відмовиться від російського газу через початок війни Росії проти України.



«Недолугий і жорстокий напад Путіна на Україну ознаменував нову еру в Європі, нову реальність. Основні парламентські партії домовилися про те, що Данія має стати незалежною від російського газу якнайшвидше», — заявила глава уряду.

04:12 Командир екіпажу SpaceX особисто привіз допомогу із США для українських військових

Американський бізнесмен, астронавт, командир екіпажу SpaceX Inspiration4 Джаред Айзекман особисто привіз із США допомогу для українських військових. Таким чином, він висловив свою підтримку Україні.

04:09 За попередніми даними, внаслідок авіаударів по Вінниці, 6 березня, постраждали 10 цивільних та військових

«Одинадцятий день війни… Вінницю атакували з неба. В Україні сьогодні 10 постраждалих. І військові, і цивільні… це лише попередні дані», — повідомив голова Вінницької обласної військової адміністрації Сергій Борзов.

04:07 Окупанти обстріляли на Миколаївщині авто журналіста зі Швейцарії

Голова Кіровоградської ОДА Марія Чорна повідомила, що російські окупанти обстріляли автомобіль журналіста зі Швейцарії Гійома Бріке.

04:06 Дві компанії з так званої «Великої четвірки» аудиторів — KPMG і PricewaterhouseCoopers — оголосили про те, що припиняють роботу в Росії та Білорусі через вторгнення в Україну

У «Велику четвірку» аудиторів входять також Ernst & Young та Deloitte. Ці дві компанії поки що не заявляли про припинення роботи в РФ та Білорусі.

03:43 Росія застосувала 95% усіх своїх сил і засобів, зосереджених біля кордонів України до початку вторгнення — Пентагон

Про це повідомляє BBC з посиланням на брифінг високопоставленого співробітника Пентагону.



Представник Пентагону зазначив, що вони не фіксують істотного просування російських військ за попередню добу.

03:28 Арестович заявив, що окупанти не змогли запустити воду до Криму після захоплення Новокаховської ГЕС

Радник глави Офісу президента Олексій Арестович заявив, що російські окупанти не змогли забезпечити постачання води до Криму після захоплення Новокаховської ГЕС.

03:24 Місія ОБСЄ оголосила, що остаточно залишає Україну

На тлі вторгнення Росії усі співробітники Спеціальної моніторингової місії (СММ) ОБСЄ незабаром покинуть Україну і вона припинить свою роботу.

03:02 На Донеччині окупанти обстріляли санітарні автомобілі

На Донеччині окупанти відкрили вогонь по двох штатних санітарних автомобілях з екіпажем, які намагалися евакуювати поранених. В результаті загинули двоє військовослужбовців Збройних Сил України. Ще одного українського солдата поранено.

02:57 Росія вербує сирійців, щоб відправити воювати проти України — WSJ

За словами офіційних осіб США, Москва вербує сирійців, які вміють вести бойові дії в міських умовах, для ведення бойових дій в Україні. Про це пише The Wall Street Journal із посиланням на чотирьох американських посадових осіб.



За словами одного чиновника, незрозуміло, скільки бойовиків було ідентифіковано, але деякі з них уже перебувають у Росії та готуються вступити у конфлікт.

02:56 Хакери Anonymous заявили про злам усіх російських державних телеканалів

Хакерська група Anonymous оголосила про те, що зламала російські стримінгові сервіси та державні телеканали у відповідь на повномасштабне вторгнення РФ до України.



У своєму акаунті в Twitter рух повідомив, що зламав російські потокові сервіси Wink та Ivi і телеканали Росія 24, Перший канал, Москва 24, щоб транслювати кадри війни з України.

02:30 Велика Британія хоче негайно виключити Росію з Інтерполу

Глава МВС Великої Британії Пріті Пател закликала Інтерпол негайно виключити Росію через початок війни проти України.



«Разом із колегами зі США, Канади, Австралії та Нової Зеландії я сьогодні написала листа з проханням до штаб-квартири Інтерполу та його виконавчого комітету прийняти цього тижня рішення щодо негайного призупинення доступу Росії до його системи», — заявила міністр.

02:28 США не вірять у неминучий штурм Одеси російським морським десантом

Сполучені Штати не вірять у неминучість висадки російського морського десанту до Одеси чи поблизу неї.

Чиновник, який говорив на умовах анонімності, підрахував, що Росія запустила близько 600 ракет з початку вторгнення та перекинула в Україну близько 95 відсотків бойових сил, які вона заздалегідь розмістила за межами країни.

02:24 Найближчими днями Ізраїль розверне в Україні польовий шпиталь, а також передасть кілька великих генераторів, які забезпечать безперебійне харчування лікарні у Львові

Де саме розгорнуть госпіталь, не уточнюється. Шість великих генераторів мають забезпечити безперебійне живлення головної лікарні Львова (у повідомленні не вказується, про яку саме установу йдеться).

01:50 Внаслідок авіаудару окупантів у Житомирській області поранено одну особу, зруйновано будинки

Увечері в неділю, 6 березня, авіація окупантів завдала авіаударів у районі міст Овруч та Коростень Житомирської області.



Внаслідок авіаударів ніхто не загинув, але одна людина постраждала. Також є зруйновані будинки. Зокрема, в Овручі зруйновано будівлю Овруцького центру зайнятості.

01:45 У Росії судитимуть священика за антивоєнну проповідь

У Костромській області Росії на тлі вторгнення в Україну поліція затримала священика за антивоєнну проповідь, вже 7 березня він постане перед судом.

01:43 Ще одного командира російського десанту вбили в Україні

Під час повномасштабного вторгнення РФ в Україну вбили заступника командира 11-ї окремої гвардійської десантно-штурмової бригади гвардії РФ Дениса Глєбова, який мав звання підполковника.

01:23 З початку вторгнення російські окупанти зруйнували та пошкодили 211 шкіл в Україні

«Жахлива ситуація, жахлива статистика. На сьогодні ми спостерігаємо, що щодня зруйнованих чи пошкоджених шкіл стає дедалі більше. На сьогодні можу сказати, що це вже 211 шкіл, частину яких повністю зруйновано, частину пошкоджено. Але таких об'єктів стає дедалі більше», — сказав міністр освіти та науки Сергій Шкарлет.

01:16 Окупанти завдали ракетного удару по селу на Одещині

В ніч проти 7 березня окупанти завдали ракетного удару по селу Тузли в Білгород-Дністровському районі Одеської області.

Про це повідомив речник регіонального штабу Сергій Братчук. За його словами ворог вів вогонь з моря та знову цілив в об'єкти критичної інфраструктури.

00:58 На Луганському напрямку ворог не досягнув поставленої мети та щодня несе суттєві втрати

Заступниця міністра оборони Ганна Маляр розповіла, що на Донецькому та Луганському напрямку ЗСУ стримують потужну навалу російських окупаційних військ.

«Попри те, що Російська Федерація продовжує загарбницьку агресію, завдяки професійності та мужності наших військових, ворог не досягнув поставленої мети та щодня несе суттєві втрати», — відзначила Маляр.

00:54 ЗСУ звільнили від окупантів Чугуїв Харківської області

Під час боїв у неділю, 6 березня, українські військові звільнили від окупантів місто Чугуїв Харківської області.



В Генштабі ЗСУ повідомили, що в ході бойових дій було знищено командира 61-ї окремої бригади морської піхоти ЗС РФ підполковника Дмитра Сафронова та заступника командира 11-ї окремої десантно-штурмової бригади ПДВ ЗС РФ підполковника Дениса Глєбова.

00:45 З моменту вторгнення в Україну Росія втратила понад 11 тис. військових і майже 100 літаків та гелікоптерів

За підрахунками за 11 днів війни армія окупантів втратила:

00:38 Святослав Вакарчук вступив до тероборони Львівської області

«Офіцер запасу, музикант та лідер гурту Океан Ельзи Святослав Вакарчук приєднався до територіальної оборони Львівської області», — повідомив глава Львівської ОДА Максим Козицький.

00:27 Спецпідрозділ поліції знищив російські танки в Броварському районі на Київщині

23:54 52% українських компаній продовжують працювати після початку війни Росії проти України

23:44 Мер Славутича заявив, що наразі неможливо безпечно провести перезміну на ЧАЕС

«З 24 лютого зміна не повертається до Славутича. Вони знаходяться там, на самому об'єкті, й немає жодного безпечного коридору, щоб ми могли замінити цих людей», — заявив Фомічов.

23:12 Радник міністра внутрішніх справ Вадим Денисенко заявив, що російські окупанти поранили мера Бучі Анатолія Федорука

«За попередніми даними, ми перевіряємо, мер Бучі був поранений» — заявив Денисенко.

22:58 Внаслідок бойових дій в Україні без світла залишаються понад 646 тисяч споживачів

В Міненергетики повідомили, що через пошкодження, обумовлені бойовими діями, без електропостачання залишаються понад 646 тисяч споживачів, без газопостачання — близько 130 тисяч споживачів.

22:53 Netflix призупинив роботу в Росії на знак протесту проти повномасштабного вторгнення країни в Україну

22:43 Нове звернення Зеленського

«Сьогодні - Прощена неділя. Але ми не пробачимо сотні й сотні жертв. Тисячі й тисячі страждань. І Бог не пробачить. Ні сьогодні. Ні завтра. Ніколи. І замість Прощеного буде Судний день».

Також Зеленський нагородив орденами голів обласних та міських адміністрацій за оборону своїх громад: Харківської ОДА Синєгубова, Миколаївської ОДА Кіма, Донецької ОДА Кириленка, Луганської ОДА Гайдая, Чернігівської ОДА Чауса та Сумської ОДА Живицького. Міського голову Харкова Терехова, Миколаєва — Сенкевича, Чернігова — Атрошенка, Сум — Лисенка, Херсона — Колихаєва, Мелітополя — Федорова та Нової Каховки — Коваленка.

Харків, Гостомель, Чернігів, Маріуполь, Волноваха, Херсон набудуть статусу Місто Герой.

22:39 Російські військові сплять по 2−3 години на добу, вони перелякані — Монастирський

Російські окупанти розбиті емоційно, виснажені й перелякані, повідомив у Facebook міністр внутрішніх справ Денис Монастирський.



«З кожним днем наш дух зростає, а дух російських солдатів навпаки — занепадає. Ці висновки ми робимо з телефонних розмов окупантів, які перехоплює Національна поліція України. Окупанти розбиті емоційно, виснажені, вони знають, що з кожного вікна по них стрілятимуть, що кожен громадянин готовий із ними воювати. Російські військові сплять по 2−3 години на добу. Вони перелякані», — написав Монастирський.

22:25 На Луганщині сьогодні знищено 40 окупантів

Українські військові Об'єднаних у Луганській області сьогодні ліквідували 40 російських загарбників, знищили 8 ворожих БМП, 1 МТЛБ, Урал, позашляховик та чималу кількість артилерійських систем.

Про це повідомили у штабі ООС.

22:19 Ракетний обстріл Вінниці: є втрати серед військових та цивільних, під завалами перебувають співробітники аеропорту

Внаслідок ракетного обстрілу аеропорту Вінниці та аеродрому в Гавришівці є втрати серед військових та цивільних.

Про це повідомив голова обласної воєнної адміністрації Сергій Борзов.



«Є втрати, і серед військових, і цивільних. На даний момент завали ще не розібрані, тому ми уточнюватимемо, скільки людей загинуло», — зазначив він.

22:08 Без газу залишаться 96 тис. абонентів у Київській області

Через обстріли газорозподільних мереж російськими військами оператор ГТС України на вимогу Київоблгазу відключив шість газорозподільних станцій:



«Це означає, що 96 тис. абонентів у передмістях Києва залишаються без газопостачання. Тиску в системі вистачить до ранку 7 березня. Причина — численні ушкодження розподільних мереж облгазу внаслідок обстрілу окупантів. Через активні бойові дії співробітники ОГТСУ і Київоблгазу не можуть ліквідувати ушкодження», — йдеться в повідомленні оператора.

22:01 Макрон після розмови з Путіним поговорив із Зеленським

«Я говорив сьогодні з президентом Путіним, а потім із президентом Зеленським. Ми ведемо роботу щодо збереження недоторканності цивільних ядерних об'єктів України, на додаток до пріоритетних вимог, що висуваються до Росії: припинення вогню та захист мирних жителів», — написав Макрон у Twitter.

21:39 Spotify зупинив продаж підписки Premium у Росії

Стримінговий сервіс Spotify заблокував можливість придбання Premium-підписки на території Російської Федерації. 



Відтепер росіяни не можуть придбати передплату Premium у Spotify через, як відзначає сервіс, «нові зовнішні обмеження», які пов’язані з припиненням роботи платіжних систем Visa і Mastercard.

21:36 Українські захисники знищили вісім одиниць транспортної техніки РФ у Харкові

Голова Харківської обласної державної адміністрації Олег Синєгубов повідомив, що за сьогодні українські захисники знищили 8 одиниць ворожої транспортної техніки в Харкові:

21:21 Фінський виробник продуктів харчування Fazer має намір зупинити діяльність у Росії

21:08 Україна призупинила експорт м’яса, гречки, цукру та інших продуктів

Уряд України ввів нульові квоти на експорт, що підлягає ліцензуванню, жита, вівса, гречки, проса, цукру та солі, придатної для споживання людьми.



Про це йдеться у відповідній ухвалі уряду.

21:06 Польський уряд заперечує плани передати Україні винищувачі

«Польща не надсилатиме свої винищувачі в Україну і не дасть дозволу на використання своїх аеродромів», — повідомив Офіс прем'єр-міністра Польщі у Twitter, відповідаючи на твіт білоруського опозиційного видання Nexta.

21:04 Українські військові під час контратаки під Сєверодонецьком Луганської області знищили передовий загін російських військ

Про це повідомив журналіст Юрій Бутусов.

«Українська армія ефективно обороняє Сєвєродонецьк — ключовий вузол комунікацій на Донбасі. Сьогодні в ході короткої контратаки наші підрозділи розгромили передовий загін противника, знищено 3 БМП та два автомобілі», — написав він.

20:50 Удар по аеродрому Вінниця було завдано з акваторії Чорного моря стратегічними бомбардувальниками-ракетоносцями Ту-95мс або Ту-160

Про це повідомило командування Повітряних сил ЗСУ.

Було випущено вісім ракет, ймовірно Х-101, які мають велику дальність застосування — до 5500 км.

У Вінниці - аеродром спільного використання, який експлуатують і військові, і цивільні.

Злітно-посадкова смуга аеродрому уже тривалий час на реконструкції, тому авіаційної техніки на аеродромі не було.

Кількість жертв серед цивільних та військових уточнюється.

20:38 TikTok тимчасово припинить роботу в Росії через закон РФ про «фейки» щодо російських військових.

«Безпека наших співробітників та користувачів залишається нашим пріоритетом. У світлі нового російського закону про „фейкові новини“ ми не маємо іншого вибору, окрім як призупинити пряму трансляцію та новий контент для нашого відеосервісу, поки ми розглядаємо наслідки цього закону для безпеки. Наша служба обміну повідомленнями у додатку не буде порушена», — йдеться у заяві пресслужби.

20:36 Олена Зеленська в усіх своїх соцмережах опублікувала фото дітей, які загинули від рук російських окупантів під час вторгнення в Україну. 

20:33 Росія завдала авіаудару по патрульному катеру Слов’янськ

Судно затонуло, люди на борту зникли безвісти. Це сталося ще 3 березня.

20:31 Власник Tommy Hilfiger та Calvin Klein закриє магазини в РФ та Білорусі

Американська PVH Corp., що володіє брендами Tommy Hilfiger, Calvin Klein, Warner’s та ін., схвалила рішення тимчасово закрити свої магазини та призупинити всі комерційні операції в РФ та Білорусі з 7 березня.

Про це повідомила компанія у своїх соцмережах.

З 28 лютого PVH призупинила роботу своїх онлайн-магазинів у Росії.

При цьому компанія надаватиме підтримку 550 співробітникам у РФ — вони продовжать отримувати зарплату.

20:24 Американська компанія-розробник Epic Games вирішила припинити комерційні відносини з Росією.

Проте блокувати доступ до вже випущених ігор компанія не буде.

Epic Games створила ігри Fortnite, Battle Breakers, Unreal та ін.



20:05 Американська фінансова компанія American Express призупиняє здійснення операцій у Росії та Білорусі

20:02 Святослав Вакарчук долучився до лав територіальної оборони Львівщини

20:01 В Україні звернули увагу на повідомлення про скасування Російською Федерацією частини торговельних санкцій проти Грузії

Спікер МЗС Олег Ніколенко:

«Зазначається, що РФ ухвалила це рішення в умовах неготовності грузинської влади підтримувати нові санкції Європейського Союзу проти Росії.

Вважаємо категорично неприйнятним активізацію торговельних відносин з Росією, збройні сили якої завдають ракетно-бомбові удари по мирних українських містах, вбивають мирних громадян, у тому числі дітей.

Закликаємо офіційний Тбілісі публічно відмежуватися від рішення РФ, керівництво якої порушує норми міжнародного права та вчиняє воєнні злочини в Україні.

Ведення бізнесу з російськими компаніями надає додаткові ресурси для Росії, аби вона продовжувала криваву війну проти України, а отримані прибутки просякнуті кров‘ю вбитих українських громадян.

Через збройну агресію РФ проти Грузії в 2008 році грузинському народу, на жаль, добре відомі жахіття війни, через які зараз доводиться проходити українцям. Водночас, напевно влада Грузії про це забула і зараз намагається скористатися моментом задля власних інтересів".

19:43 На антивоєнних протестах у Росії затримали 4400 людей

Затримання, за даними ОВД-Інфо, пройшли у 56 містах Росії. Найбільше затриманих у Москві (1648 осіб), Санкт-Петербурзі (1194 особи) та Новосибірську (271 особа).

19:42 Міністр закордонних справ України Дмитро Кулеба знову закликав світ забезпечити Україну бойовою авіацією.

Він опублікував знімок 500-кілограмової російської бомби, яка впала на житловий будинок у Чернігові.

19:34 Danone оголосила про призупинення інвестиційних проєктів у Росії

Виробництво молочної продукції та дитячої їжі продовжиться. 

Компанія також висловила солідарність з Україною та повідомила, що пожертвувала 500 тисяч євро Комітету Червоного хреста.

19:25 В Ірпені внаслідок обстрілів під час евакуації загинули родина: двоє дорослих і двоє маленьких дітей

Про це повідомив мер міста Ірпінь Київської області Олександр Маркушин:

«Сьогодні була евакуація з нашого міста через Романівку автобусами, і російські загарбники обстріляли наших мирних місцевих мешканців. Загинула родина. В них попала міна. На моїх очах дві маленькі дитинки і двоє дорослих загинули. Загалом десь біля восьми людей загинуло при сьогоднішніх обстрілах. Мирних людей, я хочу зауважити.Це наглість, це потвори. Так не може бути!

Хочу ще одну інформацію спростувати. Ірпінь воює, Ірпінь не здався. Частину Ірпеня дійсно захопили російські загарбники. Але частина Ірпеня б'ється і не здає свої позиції.



Завтра о 10:00 так само буде евакуація мешканців нашого міста автобусом від Романівки".

19:13 Оперативна інформація станом на 18:00 за даними Генерального штабу ЗСУ

Не досягнувши успішного просування підрозділів, окупаційні війська, в порушення Міжнародного гуманітарного права, продовжують завдавати ракетно-бомбові удари по об'єктах цивільної транспортної інфраструктури, обстрілювати та вбивати мирне населення. 

У населеному пункті Липці (Харківська область), окупанти забирали телефони місцевих жителів, примушують одягати білі та червоні пов’язки на руку, а на будівлях вивішувати білі ганчірки.

Близько 14-ї години противником було завдано масований ракетний удар по аеропорту Вінниця, протягом дня не припиняються обстріли Маріуполя, Ірпеня та інших Українських міст і сіл.

У зв’язку зі значними втратами, що мають окупанти з початку війни, з метою залучення добровольців, у Краснодарському краї розпочато приховану мобілізацію, збільшено розповсюдження пропагандистських матеріалів щодо «звірств неофашистів та необхідність знищення фашизму» (дані уточнюються).

Визначені підрозділи Збройних Сил України здійснили контратаку на Маріупольському напрямку і знищили 3 танки, 4 БМП, 2 броньованих машини Тигр та близько 30 російських окупантів, 2 загарбники потрапили в полон. Ворог має втрати і на інших напрямках. 

19:06 У Харкові російська авіація влучила в телевежу

За попередньою інформацією рятувальників, російська авіація влучила у телевежу на Павловому полі, повідомляє Суспільне.

Також є інформація про влучання снарядів в районі майдану Небесної сотні, повідомив речник ДСНС регіону Євген Василенко.

18:59 Країни НАТО отримали дозвіл на відправку винищувачів Україні - Блінкен

Країни НАТО отримали дозвіл на відправку винищувачів Україні на тлі повномасштабного вторгнення Росії, заявив держсекретар США Ентоні Блінкен.

«На це дається зелене світло», — сказав він в інтерв'ю CBS News.

18:52 Актор Паша Лі загинув під обстрілами в Ірпені

33-річний актор Паша Лі загинув під обстрілами в Ірпені Київської області, відважно захищаючи Україну у війні з Росією.

Актор грав у театрі Колесо. Став однією із зірок першого українського фільму жахів Штольня (2007) Любомира Левицького. Паша також знімався у фільмах Тіні незабутніх предків (2013), Правило бою (2016), Звичайна справа (2013) тощо.

18:50 Албанія перейменує вулицю у Тирані, де розташовані посольства Росії та України, на вулицю Вільної України.

Про це оголосив мер Тирани.

18:45 100 млн гривень на армію українці зібрали через Дію



Підтримати армію фінансово можна за 2 кліки в Дії. Заходьте в застосунок, натискайте Допомогти армії, вкажіть суму внеску та сплатіть. Нагадуємо, що це один з найбезпечніших способів, також усі офіційні реквізити тут.

18:44 Федоров закликав Microsoft заблокувати доступ до Azure, Skype та GitHub у Росії

Віцепрем'єр-міністр — міністр цифрової трансформації Михайло Федоров звернувся до компанії Microsoft із закликом заблокувати доступ до її сервісів з території РФ.



«За десять днів війни Росія випустила по Україні понад 400 крилатих ракет — було зруйновано дитячі садки, лікарні та житлові будинки. Microsoft, Білле Гейтсе, Сате Наделло, будь ласка, допоможіть зупинити це — заблокуйте доступ до Azure, Skype, GitHub з Росії», — написав Федоров у Twitter.

18:40 Росія готує обстріл своїх міст, щоб звинуватити Україну

Російська влада готується до реалізації ймовірного сценарію, який передбачає обстріли житлових кварталів російських міст поблизу українського кордону та подальше звинувачення в цьому українських військових.



Про це повідомляє Центр протидії дезінформації.

18:24 Над Харковом збили російський винищувач

Очільник штабу оборони Харківщини Костянтин Немічев повідомив:

«Приблизно о 18.15 підрозділом Національної гвардії України з переносного зенітно-ракетного комплексу був збитий ворожий винищувач в районі ХАЗ. Пілот ворожої машини катапультуватися не встиг і загинув на місці. Літак упав в районі Куліничей».

Відео збиття оприлюднили Сухопутні війська.

18:20 Війна в Україні забрала життя щонайменше 364 цивільних, ще 759 поранено — ООН

Втрати серед цивільних осіб з 4:00 24 лютого 2022 року, коли Росія розпочала війну проти України, до 24:00 5 березня 2022 року сягнули 1123 цивільних (у зведенні на добу раніше — 1058), зокрема 364 загиблі (351), повідомляє Управління Верховного комісара ООН з прав людини (УВКПЛ ООН).

«УВКПЛ ООН вважає, що реальні цифри значно вищі, особливо на території, контрольованій урядом, оскільки багато повідомлень з місць, де такі випадки мали місце, як і раніше, потребують додаткового підтвердження, тоді як отримання інформації з деяких місць, де тривають бойові дії, затримується», — наголошується в документі.

Згідно з ним, це стосується, наприклад, Волновахи, де, за повідомленнями, мали місце сотні випадків загибелі або поранення цивільних осіб. Вони підлягають подальшій верифікації та не включені до вищенаведеної статистики.

«Причиною більшості випадків загибелі або поранення цивільних осіб було застосування вибухових пристроїв із великою зоною ураження, зокрема обстріли з важкої артилерії та реактивних систем залпового вогню, а також ракетні та авіаудари», — йдеться у зведенні.

За підтвердженими даними ООН, загинули 74 чоловіки, 42 жінки, 8 хлопчиків і 4 дівчинки, тоді як стать 13 дітей і 223 дорослих поки що не вдалося встановити.

Серед 759 поранених 11 дівчаток і 2 хлопчики, а також 28 дітей, стать яких поки що не вдалося встановити.



За день, за даними ООН, кількість загиблих дітей збільшилася на трьох, поранених — на п’ятьох.

18:05 Арахамія: У переговорах з РФ практично неможливо домовитися щодо двох питань — Крим і визнання «ЛДНР»

"Єдині частини, за якими практично неможливо домовитися, — це Крим і так звані республіки, які Росія наполягає на тому, щоб ми визнали незалежними. Це неприйнятно для українського суспільства", — заявив глава фракції Слуга народу та учасник української делегації на переговорах з РФ Давид Арахамія в інтерв'ю Fox News.

Він запевнив, що українська делегація не готова піти на компроміс щодо територіальної цілісності України в ході переговорів.

«Я не думаю, що у нас зараз є вибір, щоб навіть обговорювати якісь моделі, де ми визнаємо ці території. Наша позиція тверда. Ми готові обговорювати будь-які інші динамічні варіанти, але не визнання цих територій», — додав Арахамія.

18:02 Ракети, що потрапили по аеропорту Вінниця, запускали з корабля РФ у Чорному морі: траєкторія пролягала через Придністров'я

Вісім ракет, що влучили по цивільному аеропорту у Вінниці, були запущені не з окупованого росіянами Придністров'я, а з акваторії Чорного моря, а інформація про ракетну атаку з окупованої частини Молдови є помилковою, заявили в Міноборони Молдови.

18:03  РФ хоче завдати удари по підприємствах оборонно-промислового комплексу України

Про це офіційно заявило Міноборони РФ.

17:59 Обстріляно блокпост в Ясногородці, загинуло 5 людей, ще одна поранена

Внаслідок обстрілу блокпоста у селі Ясногородка у Фастівському районі Київської області загинуло п’ятеро людей.

Про це повідомили у МВС України.

«Окупанти з військової техніки 5 березня близько 18:00 здійснили обстріл мешканців села Ясногородка Бишівської територіальної громади. Ймовірно, розстріл вели із кулемета. Унаслідок атаки загинуло п’ять осіб, ще одна особа поранена», — наголошується в повідомленні.

17:55 Зеленський затвердив склад делегації для участі у справі суду ООН про геноцид РФ

Відповідний указ опублікований на сайті глави держави.

Делегацію очолить постійний представник президента України в Автономній Республіці Крим Антон Кориневич.

До складу делегації увійдуть директор Департаменту міжнародного права МЗС Оксана Золотарьова, надзвичайний і повноважний посол, ексзаступниця глави МЗС Олена Зеркаль та заступник міністра економіки України і торговий представник України Тарас Качка.

​​Міжнародний суд ООН 7 і 8 березня проведе слухання за позовом України проти Росії щодо порушення РФ Конвенції про запобігання злочину геноциду.

17:49 Україна закликала припинити членство РФ і Білорусі у МВФ і всіх організаціях Світового банку

Прем'єр-міністр Денис Шмигаль повідомив, що підписав офіційне звернення до США, Канади, Великої Британії, Німеччини, Франції, Італії, Японії щодо припинення членства Росії та Білорусі в Міжнародному валютному фонді та всіх організаціях Світового банку. 

«Ці дві країни порушили свої зобов’язання та спрямували свою політику на війну», — заявив він. 

17:40 У Київській області тривають бої, окупанти не пропускають на зайняті території гумконвої

«У нас йдуть запеклі бої під Києвом — Ірпінь, Буча, Гостомель, Ворзель. Відлуння, те, що ви чуєте в Києві, — це все форпост Києва. Зараз Київська область тримається для того, щоб трималося місто Київ», — розповів він голова Київської обласної державної адміністрації Олексій Кулеба.

Він запевнив, що проблем із забезпеченням столиці продуктами та ліками не буде — окупанти перешкоджають поставкам на зайняті території, проте у Києві труднощів із забезпеченням населення не виникне.

«У нас стабільна ситуація з продуктами на тих територіях, де ми повністю контролюємо нашу територію. У нас є проблеми виключно там, де зайшли російські окупанти, які не дають нам можливості доставити до людей ні медикаменти, ні продукти. У нас все готово, у нас готові гумконвої з автобусами, з фурами, які можуть доставити і ліки, і їжу, що завгодно, але, на жаль, ми цього не можемо зробити, тому що не дають ні волонтерам, ні цивільним дістатися до наших людей. Це наша велика проблема. А забезпечити наших людей, забезпечити людей, які перебувають зараз у безпечних місцях — це не проблема, у них в усіх будуть і продукти, і медикаменти», — наголосив він.

17:37 Російські військові у Новій Каховці відкрили вогонь по учасниках акції проти окупації, поранено п’ятьох осіб

Російські окупанти у неділю відкрили вогонь по людях у Новій Каховці (Херсонська область) для того, щоб розігнати учасників акції протесту проти загарбників, повідомляють агентству «Інтерфакс-Україна» очевидці.

За їхніми словами, окупанти стріляють по людях і використовують світло-шумові гранати для того, щоб розігнати демонстрантів. За інформацією співрозмовників агентства, поранень дістали п’ятеро осіб.

Попри це, люди відмовляються йти з вулиці. Вони закликають російських солдатів залишити Україну та вирушити додому.

17:32 Путін допускає зустріч МАГАТЕ-Росія-Україна

Президент Франції Еммануель Макрон провів телефонну розмову з російським диктатором Володимиром Путіним і нагадав йому про пропозицію гендиректора Міжнародного агентства з атомної енергії щодо проведення в Чорнобильській зоні тристоронньої (МАГАТЕ — Росія — Україна) зустрічі для вироблення механізму гарантування безпеки ядерних об'єктів в Україні.

Про це повідомила пресслужба Кремля.

Путін зазначив, що «в принциповому плані ця ідея може бути корисною, але варто було б подумати над тим, щоб провести таку зустріч у форматі відеоконференції чи в третій країні».

17:23 Центр стратегічних комунікацій та інформаційної безпеки підготував довідник для волонтерів, які хочуть допомогти українським військовим

В ньому є поради про таке:

Довідник — за посиланням.

17:21 З Ірпеня вдалося евакуювати близько 200 мирних жителів, зокрема 50 дітей та одного пораненого.

Як повідомили в МВС України, евакуація проводилася поблизу села Романівка під мінометним обстрілом ворога.

«В даний час життю і здоров’ю людей нічого не загрожує», — йдеться в повідомленні.

17:18 Уряд прийняв рішення заборонити нарахування та стягнення штрафів або пені у разі несвоєчасної оплати житлово-комунальних послуг. 

Про це заявив міністр розвитку громад та територій Олексій Чернишов

Також заборонено припиняти надання комунальних послуг у разі несплати або оплати не в повному обсязі.

17:12 РФ обстрілює храми з біженцями — Епіфаній

Митрополит Київський і всієї України Епіфаній заявив про обстріли храмів з біженцями з боку російських окупантів.

За словами Епіфанія, під загрозою опинився навіть й собор Софії Київської.

«Як Предстоятель я звертаюся до російських вбивць — не збільшуйте міру свого злочину знищенням святинь, особливо коли ви лицемірно виправдовуєте себе «захистом Церкви», — відзначив Митрополит.

Він закликав закрити небо над Україною.



Також Епіфаній звернувся й до міжнародної спільноти з проханням зробити усе можливе, аби Російська Федерація припинила свої військові злочини.

17:00 Над дитячою лікарнею Охматдит у Києві збили крилату ракету

Про це у Facebook повідомляє пресслужба НДСЛ Охматдит.

«Над дитячою лікарнею Охматдит збили крилату ракету — в результаті пошкодило вікно і ледь не виламало двері. Важкопоранених дітей намагаються довести до медзакладу — напередодні таких поранених малюків було троє, але жоден не зміг дістатися. Лікарі продовжують оперувати, робити діалізи і тримати патріотичний настрій», — йдеться у повідомленні.

16:59 Наступного тижня запрацює програма з виплат 6500 грн для українців, які втратили роботу через війну

Про це заявив прем'єр-міністр Денис Шмигаль.

16:53 США та Європа розглядають можливість відмови від імпорту російської нафти

Сполучені Штати разом із союзниками в Європі розглядають можливість відмовитися від імпорту російської нафти як подальшу реакцію на вторгнення Росії в Україну. Про це заявив держсекретар Ентоні Блінкен в інтерв'ю каналу CNN.

«Зараз ми розмовляємо з нашими європейськими партнерами та союзниками та розглядаємо скоординований шлях у перспективі заборони імпорту російської нафти», — сказав він.



Блінкен додав, що для введення такого заходу необхідно переконатися, що на ринку достатньо нафти.

16:41 Тіну Канделакі оголосять у міжнародний розшук

Генпрокурорка Ірина Венедіктова заявила, що російську пропагандистку Тіну Канделакі невдовзі оголосять у міжнародний розшук за розповсюдження антиукраїнської пропаганди.

Канделакі раніше вела українсько-російське телешоу Найрозумніший. Його учасники написали їй відкритого листа:

«Ви підтримуєте брехню про те, що бомбять лише військову інфраструктуру (що теж, зрозуміло, неприпустимо), поки ракетні удари завдають по житлових будинках, школах та дитячих садках, поки гинуть діти та мирні жителі. Давайте, розкажіть про „демілітаризацію“ хлопцям з України, які колись з нетерпінням чекали на кожну нову зустріч на зйомках».

16:38 Ірпінь відключено від газопостачання через попадання бойового снаряда в газопровід

Голова Київської обласної державної адміністрації Олексій Кулеба заявив, що влада була змушена відключити Ірпінь від газопостачання через попадання бойового снаряда в газопровід.

«Годину тому ми змушені були відключити Ірпінь від газопостачання через потрапляння бойового снаряда в газопровід! Це стало наслідком протиправних дій Росії, яка нехтує правилами ведення війни та масово обстрілює цивільне населення», — написав він у Telegram-каналі.

Голова ОДА зазначив, що якщо жителям міста знадобиться допомога або вони можуть її надати, необхідно звертатись за номером: (044) 363 07 34.

16:36 Технологічна компанія Nvidia, яка займається розробкою графічних процесорів і систем, зупиняє продаж своєї продукції на території Росії

16:26 Ракети по аеропорту Вінниці були запущені з Придністров'я



Про це повідомив речник Повітряних сил Юрій Ігнат.



16:02 РФ планує провокації на півдні України з використанням насильно мобілізованих жителів ОРДЛО — МВС

Ешелон з особовим складом 131-го стрілецького полку 1-го армійського корпусу, мобілізованим на окупованій РФ території Донецької та Луганської областей, прибув на Кримський півострів. Планується використання цих осіб для проведення провокацій у південних регіонах України.

Про це повідомили у МВС України.

«Хоч ці підрозділи мають вкрай низьку мотивацію, адже їх комплектували з осіб, які насильно мобілізовані в ОРДЛО, не виключено, що агресор використає їх як „гарматне м’ясо“. Окрім цього, цих осіб можуть використовувати видаючи за місцевих жителів для пропагандистських картинок, оскільки окупантам не вдається переломити дух українського населення. Також провокації з численними жертвами використовуючи осіб, мобілізованих в ОРДЛО, російське військово-політичне керівництво може найближчим часом здійснити у східних регіонах України», — йдеться у повідомленні.

За даними МВС, особовий склад 6-го окремого мотострілецького полку наляканий та деморалізований, шукає шляхи до дезертирства.

16:01 Путін заявив Ердогану, що зупинить війська, лише коли Україна здасться

Президент РФ Володимир Путін у телефонній розмові з турецьким президентом Реджепом Тайїпом Ердоганом заявив, що не зупинить війну, доки Україна не виконає виставлені ним вимоги.

15:58 Понад 140 тисяч українців повернулися до країни з початку нападу Росії

Такі дані озвучили у Державній прикордонній службі.

15:52 В ОП уточнили заяву Зеленського про наміри РФ бомбардувати Одесу

Радник Офісу президента Михайло Подоляк:

Це війна, яку розпочали не ми. Це війна, яку розпочала Росія. Ми не можемо знати російських планів з точністю до хвилини. Але ми знаємо, що російські війська активно готуються до атаки проти Одеси. Вони вже намагалися реалізувати цей план. Але нашій обороні вдалось їх стримати. Президент говорив про те, що минулої ночі було видно, що вони вже готові до бомбардувань Одеси. Поки небо над Україною не закрите або поки що Захід не дав нам потрібну кількість літаків, ми не можемо гарантувати безпеку Одеси з повітря.

15:46 Ризик участі білоруських військ у війні залишається — Кулеба

Міністр закордонних справ України Дмитро Кулеба заявляє, що ризик участі армії Білорусі у війні проти України на сьогодні залишається.



«Ризик залишається. Але ми бачимо, що принаймні станом на зараз цього не сталося. Ми зараз знаходимось в такій ситуації, коли ми маємо враховувати кожен ризик, навіть найменший, і не лише з точки зору Білорусі, але з точки зору Придністров'я. Кожна точка може стати джерелом небезпеки», — повідомив міністр на брифінгу.

15:45 Жителі Генічеська та Новоолексіївки протестують проти російської окупації

Кілька тисяч жителів окупованого російськими окупантами Генічеська та Новоолексіївки у Херсонській області вийшли на акції протесту проти загарбників.

Вони тримають українську символіку та плакати з патріотичними гаслами.

У Новоолексіївці також активно використовують прапори кримськотатарського народу.

15:37 На Вінничині одна людина загинула через пожежу на складі з паливно-мастильними матеріалами, яка виникла внаслідок ракетного обстрілу

Як повідомили у ДСНС, це сталося близько 13:35 поблизу села Гавришівка. Через ракетний обстріл загорілося близько тисячі квадратних метрів складу та частково зруйновано адмінбудівлю.

Станом на 14:35 з-під завалів витягли чотирьох людей, з них одна особа загинула. Роботи тривають. Від ДСНС залучено 111 осіб та 21 од. техніки.

 15:28 Щонайменше дві людини загинули внаслідок ракетного обстрілу житлових багатоповерхівок у Краматорську

Про це повідомив голова Донецької обласної військової адміністрації Павло Кириленко.

За його словами, на місці працюють правоохоронці та експерти, встановлюючи точну кількість загиблих та поранених, а постраждалим людям надають допомогу медики.

«Фахівці не дали ще остаточного висновку, яка зброя була застосована. Орієнтовно йдеться про крилату ракету — приблизно таку, яку збили вчора поблизу Краматорська наші сили ППО», — додав Кириленко.Він також опублікував фото наслідків обстрілу.

15:24 Telegram-канал Верховної Ради публікує фото наслідків обстрілу аеропорту Вінниці. 

15:12 «Це лише початок страждань для РФ». Північна Корея перетвориться на територію свободи порівняно з Росією — Кулеба

Глава МЗС Дмитро Кулеба вважає, що незабаром завдяки діям Кремля та міжнародної ізоляції Північна Корея перетвориться на територію свободи порівняно з Росією.



«Сьогодні для російських літаків закрили повітряний простір 38 країн. Спортивні організації продовжують виключати країну-агресора та скасовують змагання. Компанії та бренди залишають Росію — їх уже сотні - і рвуть із нею зв’язки. Триває масштабна депутинізація світу», — сказав Кулеба під час брифінгу.

15:12 На Маріупольському напрямку українські захисники здійснили контратаку та знищили 3 ворожі танки, 4 БМП, 2 Тигри та близько 30 російських окупантів.

Про це повідомили в штабі Операції Об'єднаних сил.

Двоє танкістів, один з яких російський офіцер-командир взводу, вирішили здатися.

«Інші ж екіпажі, що знаходилися в розбитій колоні бронетехніки, залишилися в палаючих машинах назавжди», — сказано в повідомленні.

15:07 Російські війська обстріляли з Градів територію Харківського фізико-технічного інституту, де розташовується ядерна установка

Як повідомили в СБУ, в ННЦ ХФТІ розташована дослідна ядерна установка Джерело нейтронів, в активну зону якої завантажено 37 паливних ядерних елементів. Руйнування ядерної установки та сховищ ядерних матеріалів могло призвести до масштабної екологічної катастрофи.

14:47 Генеральна прокурорка Ірина Венедіктова оголосила про підозру народному депутату від Опозиційної платформи — За життя Іллі Киві та анонсувала його оголошення в міжнародний розшук

Про це вона повідомила на своїй сторінці у Facebook 6 березня.

14:43 Радник голови МВС Антон Геращенко підтвердив інформацію про зрив евакуації мирних мешканців з Маріуполя окупаційними військами.

14:40 Внаслідок обстрілів з боку російських військ в Україні з початку війни пошкоджено 16 лікарень, шестеро медиків загинули, ще 18 поранені.

Про це заявили в Українському центрі охорони здоров’я.

Зокрема, російські снаряди влучили у медзаклади Донецької області (Вугледар, Волноваха, Маріуполь, село Часів Яр), Луганської (Лисичанськ), Київської (село Бузова), Запорізької (Мелітополь, село Васильківка), а також у лікарні у Києві, Житомирі, Чернігові та Харкові.

Серед іншого, російські війська обстріляли три пологові будинки (у селі Бузова, містах Маріуполь та Житомир), обійшлося без жертв серед медиків та пацієнтів. Бригади швидкої допомоги росіяни обстрілювали сім разів, внаслідок чого четверо медиків загинули. Напади відбувалися у Сумській, Київській, Полтавській, Херсонській та Запорізькій областях.

«Росія навмисне провокує гуманітарну кризу в Україні. Бомбардування приватних будинків, шкіл, лікарень не має жодного військового обґрунтування. Гуманітарна катастрофа — це частина гібридної війни з боку Росії», — зазначає співзасновник УЦОЗ Павло Ковтонюк.

Найбільше медустанов пошкоджено у Харкові: міська лікарня № 3, Обласна дитяча лікарня, Центр крові. Також поранено шістьох харківських медиків.

14:38 Загарбники знову відкрили вогонь під час евакуації цивільних з Маріуполя.

Про це повідомили військові з полку Азов.

Росіяни постійно ведуть обстріли у тих місцях, через які мали виходити цивільні. Наразі ЗСУ спільно з поліцією попереджають людей аби вони не полишали свої сховища.

14:36 Український фотограф Андрій Дубчак опублікував кадри з моментом, коли російські війська цілеспрямовано відкрили вогонь по мирному населенню яке намагається вийти з Ірпеню.

«На моїх очах загинула жінка, хлопець, дівчинка підліток, чоловік отримав дуже важкі поранення. Напевно це була родина…», — розповів кореспондент.

14:27 Зеленський оприлюднив термінове відеозвернення після атаки вісьмома ракетами на Вінницький аеропорт. За словами президента, аеропорт повністю знищений.

Президент знову зажадав від західних партнерів закрити небо над Україною або хоча б надати Україні бойові літаки.

«Якщо ви цього не зробите, якщо ви не дасте нам хоча б літаки, щоб ми могли самі себе захистити, то можна зробити тільки один висновок: ви також хочете, щоб нас дуже повільно вбивали. Це відповідальність також і політиків світу, західних лідерів — від сьогодні і назавжди», — наголосив Зеленський.

14:21 Україна витримала першу хвилю широкомасштабного наступу, але зараз Росія готує другу.

Про це заявив секретар Ради нацбезпеки і оборони Олексій Данілов.

За його словами, Росія не досягла стратегічного успіху на жодному з напрямків, а українські військові дають гідну відсіч окупантам.

«Ми витримали першу, найбільш важку хвилю атаки російських орків. Міф про найсучаснішу і найпотужнішу у світі путінську армію зруйнований і спалений на дорогах Київщини і Харківщини, Чернігівщини і Миколаївщини[…] Але ворог ще небезпечний і готує другу хвилю широкомасштабного наступу, до якої ми маємо підійти максимально готовими і згуртованими», — написав Данілов у Facebook.

Він наголосив: стратегічно важливми залишаються Київ (для його захоплення ворог формує ресурси для оточення Дніпра), Харків, Маріуполь, Миколаїв, Чернігів та Одеса. Російські війська хочуть взяти ключові міста в оточення, знекровити українську армію та створити гуманітарну катастрофу, додав Данілов.

14:14 Аеропорт Вінниця та військову частину у Гавришівці обстріляли ракетами

Про це повідомив голова Вінницької ОДА Сергій Борзов.

Очевидці та ЗМІ публікують фото на яких видно стовп чорного диму з місця ймовірного влучання ворожих ракет.

Раніше поблизу Вінниці було чутно вибухи. Як повідомляють кореспонденти Суспільного, бачили кілька ракет.

14:07 У бою з російською армією під Миколаєвом загинув відомий львівський журналіст-розслідувач Віктор Дудар

Віктор героїчно загинув під час оборони Миколаєва у бою з ворогом, передає кореспондент НВ. У нього залишились дружина Оксана та донька Софія. У Жовкві, його рідному місті, оголошено два дні жалоби.

14:05 НВ зібрав відео проукраїнського мітингу в Новій Каховці.

13:59 Ворог вивів із ладу 34 лікарні на території України

Про це заявив міністр охорони здоров’я Віктор Ляшко. За його словами, у деяких лыкарнях зруйновано будівлі, у деяких перебито інженерні мережі, немає водопостачання, електропостачання, деякі взагалі вже не зможуть працювати.

«Це чергове порушення Женевської конвенції: медичні працівники та заклади охорони здоров’я не можуть бути втягнуті у війну, у воєнні конфлікти», — наголосив Ляшко.

13:56 6 березня, у Львові почали евакуйовувати покинуті автомобілі біля Головного залізничного вокзалу.

Про це пише патрульна поліція Львівської області.

«Сьогодні вночі, інспектори з паркування завантажили на евакуатори сім автомобілів, які були припарковані на перехресті вулиць Городоцька — Чернівецька. Їх перемістили на сусідні вулиці Алли Горської та Федьковича і площі Липневої. Просимо поставитися з розумінням до цих заходів», — повідомили в поліції.

13:55 До України прибули і британські королівські морські піхотинці, які вступають у лави Інтернаціонального легіону тероборони.

Про це написав журналіст Fox News Лукас Томлінсон.

Багато тисяч іноземців у всьому світі готові приїхати в Україну, щоб допомогти боротися з російськими окупантами. У світі так багато охочих допомогти, що в Україні створили спеціальний колцентр та сайт fightforua.org.

13:52 Війська РФ обстрілюють населені райони України, оскільки зіткнулися з великою силою опору українських сил, масштаби якої «продовжують дивувати» Росію.

Про це про це йдеться в оновлених даних розвідки Великої Британі щодо війни Росії проти України, опублікованих у неділю, 6 березня.

Там наголошують, що атаки РФ на Харків, Чернігів та Маріуполь, імовірно, є ознаками спроб зламати український моральних дух.

«Росія раніше використовувала подібну тактику в Чечні в 1999 році і в Сирії в 2016 році, використовуючи як повітряні, так і наземні боєприпаси», — заявили у британській розвідці.

Також повідомляється, що російські лінії постачання продовжують зазнавати втрат — це уповільнює просування їхніх сухопутних військ. У британській розвідці вважають, що існує реальна можливість того, що Росія намагається приховати бензовози під звичайні машини підтримки, щоб мінімізувати втрати.

13:48 У Київській області продовжуються активні бойові дії. Проте найнебезпечнішими напрямками залишаються населені пункти біля столиці та північ області.

Про це заявив голова Київської ОДА Олексій Кулеба.

За словами губернатора, Росія продовжує накопичувати війська та техніку, а також обстрілювати житлові масиви та критичну інфраструктуру.

Найбільш небезпечні напрямки:

Зазначається, що загроза авіанальоту існує на території усієї області. Крім того, у всіх районах Київської області продовжується боротьба з диверсійними групами.

«Обласна та місцева влада готова провести евакуацію людей та доставку гуманітарної допомоги у найважчих напрямках, як тільки буде оголошено режим тиші. Гуманітарна допомога направиться до всіх 7 районів Київської області», — сказано у повідомленні.

13:41 Над Чорним морем збили ще один російський літак

Про це повідомив речник Оперативного штабу Одеської обласної військової адміністрації Сергій Братчук.

«Ще один ворожий літак над Чорним морем — мінус. Дякую Збройним Силам за відмінну роботу», — сказав він.

13:35 Під Харковом українські сили протиповітряної оборони збили ще один штурмовик окупантів Су-25

Пілоту літака вдалося катапультуватися, підрозділи ЗСУ спільно з силами територіальної оборони, Нацгвардії та СБУ ведуть активні пошуки російського окупанта.

Про це повідомив глава Харківської ОДА Олег Синєгубов.

«Збройні сили Росії спрямовують на Харків значну частину власного повітряного флоту. Над містом Харків майже постійно одночасно перебувають 5−7 штурмовиків та винищувачів противника, які періодично здійснюють бомбардування кварталів міста з мирними жителями», — наголосив очільник області.

Він зазначив, що сили ППО Харкова потужно вступають у бій, навіть якщо сили противника — переважають.

«Наші українські військові ніколи не відступлять від захисту харків'ян», — нагадав глава Харківської ОДА.

13:32 Окупаційні війська РФ не припиняють спроб створити сухопутний коридор з тимчасово окупованим Кримом

Про це йдеться у повідомленні Генштабу ЗСУ у Facebook.

«Противник не відмовляється від своїх намірів та продовжує наступальну операцію проти України. Окупанти, незважаючи на втрати в особовому складі та техніці, за підтримки авіації, зосередили основні зусилля на спробі оточення міст Київ, Харків, Чернігів, Миколаїв та на виході до адміністративних кордонів Луганської і Донецької областей, створення сухопутного коридору з тимчасово окупованим Кримом», — сказано в повідомленні.

Зазначається, що не досягнувши мети захоплення столиці України за перші дні війни, окупанти зосередили основну увагу на активних діях у південних областях, щоб позбавити Україну виходу до Чорного та Азовського морів.

«Загарбники витратили майже всі основні резерви та здійснюють підготовку до відправлення додаткових підрозділів зі складу Східного, Центрального та Західного військових округів. Угруповання сил оборони продовжує вести оборонну операцію», — зазначили у відомстві.

13:16 Станом на 12 годину 6 березня 2022 з початку вторгнення Російської Федерації в Україні загинули 38 дітей, ще 71 дитина постраждала.

Про це повідомила у своєму Telegram-каналі український омбудсмен Людмила Денісова.



За її словами, ці дані не є остаточними, оскільки встановити точну інформацію про кількість убитих та поранених жителів міста Маріуполя Донецької області та міста Ірпінь на Київщині наразі неможливо.

Денісова зазначила, що протягом останньої доби у Маріуполі загинув півторарічний хлопчик. Також вона повідомила, що в місті Буча Київської області двоє важко поранених дітей померли через неможливість отримати медичну допомогу.

Денісова згдала про ще кілька трагічних випадків:

За даної Денісової, на напрямку Гостомель-Буча-Ірпінь в укриттях перебуває до 70-ти малюків, серед яких є поранені.

«Лікарів та волонтерів війська агресора до дітей не допускають», — наголосила вона.

13:12 Укрзалізниця відкликає свої вагони-рефрижератори з точок для збирання останків тіл загиблих солдатів російської армії.

«Заступник міністра оборони Росії Криворучко дав розпорядження „ховати тіла російських солдатів у братських могилах або знищувати на місці“. Так Росія проводжає своїх безіменних синів. Заради „переможної“ пропаганди вони готові позбавити матерів навіть можливості поховати тіла», — написав голова Укрзалізниці Олександр Камишін у своєму Telegram-каналі.

Раніше Укрзалізниця спрямувала 20 вагонів-рефрижераторів на станції Фастів, Одеса-Застава, Подільськ, Мерефа та Запоріжжя.

«Вагони простояли на зазначених станціях три доби, але тіла російських солдатів у них так і не почали вантажити. Напевно, безглуздо було очікувати людяного ставлення до останків тіл своїх воїнів біля армії, яка бомбить мирних жителів», — написав Камишін.

Він також наголосив, що Укрзалізниця готова поставити вагони-рефрижератори знову, щойно Росія буде готова забрати тіла своїх солдатів і повернути їх сім'ям.

13:09 Окупанти вимкнули у Бердянську весь мобільний зв’язок

Про це повідомляє Центр стратегічних комунікацій та інформаційної безпеки з посиланням на повідомлення Бердянського міськвиконкому.

У відомстві наголосили, що міська влада продовжує працювати, а місто лишається під контролем України.

12:52 В інтерв'ю Радіо НВ колишній міністр закордонних справ України Павло Клімкін розповів, що НАТО може зробити замість закриття неба над Україною, чому результат війни Росії проти України має вирішальне значення для існування Заходу та хто може стати перемовником з президентом РФ Володимиром Путіним.

12:48 Культовий американський письменник Стівен Кінг більше не продовжуватиме контракти із російськими виданнями.

Про це Кінг написав у Twitter, це рішення свідчить про підтримку письменника України.

«Усвідомлюю, що це не така вже й велика жертва, а ефект від неї буде не більшим, ніж п*рдіти у бурю, але я не продовжуватиму мої контракти з видавництвами в Росії», — написав письменник.

Крім того, «король жахів» також оприлюднив фото пенсіонерки із котом на руках, доповнивши його написом: «Українка вітає російські війська».

12:46 Близько 100 тис. біженців із Київської, Харківської, Донецької, Луганської, Сумської, Чернігівської, Запорізької, Херсонської та інших областей України за 10 днів розселили на заході країни.

Про це повідомив президент Асоціації спеціалістів з нерухомості (АСНУ) Юрій Піта.

За його словами, західноукраїнські міста переповнені заявками на розселення, хоч вільних місць немає вже 5 днів. «Ріелтори координують розселення у школах, об'єктах соціально-побутової інфраструктури, гуртожитках, але навіть і тут не вистачає вільних місць», — наголосив він.

Понад 30% власників квартир в обласних центрах на заході країни надали біженцям своє житло безоплатно. Волонтери-ріелтори, за попереднім підрахунком, зібрали матеріальну та грошову допомогу на суму понад 1 млн грн.

12:42 У місті П’ятихатки на Харківщині місцеві жителі повідомляють про влучання снаряду у магазин, біля якого стояла черга

На фото Суспільного Харків з місця події видно тіла людей та сліди крові. Кореспонденти Суспільного впізнали на фото вулицю Ак. Вальтера. Цього ранку там чули серію вибухів.

Як повідомив виданню директор Центру екстреної меддопомоги Віктор Забашта, попередньо — загиблих немає. Людей з травмами різного ступеню тяжкості ушпиталюють.

12:21 Що заявив Зеленський:

12:17 Президент України Володимир Зеленський опублікував нове звернення.

12:10 Російські окупанти наступають на Запоріжжі силами трьох батальйонних тактичних груп із застосуванням артилерії, танків та авіації.

Про це йдеться у повідомленні голови Запорізької ОВА Олександра Старуха у Facebook.

«Після перегрупування та введення частини оперативних резервів противник силами до 3-х батальйонних тактичних груп (БТГр) та за підтримки авіації веде наступ на Запоріжжя. А саме: населені пункти Малинівка, Любимівка, Пологи, Гуляйполе», — сказано у повідомленні.

Зазначається, що російські окупанти активно застосовують артилерію та танки, продовжуючи нарощувати зусилля з метою завдати удару по підрозділах українських військ. Вночі біля населеного пункту Гуляйполе ЗСУ тримали оборону та завдавали вогневої поразки противнику всіма засобами. Загарбник зстосовував артилерійські удари та нальоти авіації.

Зараз просування противника вглиб на певних рубежах ЗСУ не спостерігає. Підрозділи артилерії військ України шість разів завдали вогневої поразки противнику.

Щодо ситуації у тимчасово окупованих населених пунктах Оріхів, Василівка, Токмак, вони перебувають під контролем у керівників місцевих громад, які налагоджують процеси життєдіяльності на місцях, наголосив Старух.

«У Мелітополі люди героїчно виходять на акції протесту проти окупантів. В Енергодарі персонал ЗАЕС контролює стан енергоблоків та забезпечує їхню роботу відповідно до вимог технологічних регламентів безпечної експлуатації. Місто знаходиться в облозі. Населений пункт Пологи під контролем наших військ», — зазначили у Запорізькій ОВА.

У відомстві також наголосили, що дії російських військ є прямим порушенням Гаазької та Женевської конвенцій.

12:06 Захисники Харкова тримають оборону міста, відбиваючи всі спроби російських військ потрапити на його територію

Про це заявив глава Харківської ОВА Олег Синєгубов в етері 1+1 у неділю, 6 березня.

«Оборона Харкова дуже потужна. Всі спроби противника великими або середніми колонами зайти в місто або пройти через місто, наприклад на Дніпро, закінчуються тим, що їх повністю знищують», — сказав він.

За словами голови Харківської ОВА, російські військові фактично «програли наземну битву» та вже не мають великої кількості штурмових військ для того, щоб чинити опір українським бійцям.

11:59 В тимчасово окупованій Новій Каховці на Херсонщині проходить великий проукраїнський мітинг.



Учасники мітингу принесли багато державних прапорів.

11:52 Кількість біженців, які залишили Україну після початку Росією 24 лютого повномасштабної війни, перевищила 1,5 млн людей.

Про це повідомив Верховний комісар ООН у справах біженців Філіппо Гранді в суботу, 6 березня.



«Понад 1,5 млн біженців з України перебралися в сусідні країни за 10 днів — це найшвидша криза з біженцями в Європі з часів Другої світової війни», — написав він на своїй сторінці у Twitter.

11:51 Колишній командувач армії США в Європі Бен Ходжес в інтерв'ю НВ дає оцінку війні Росії проти України та пояснює причини, з яких ЗСУ переможуть противника.

11:42 Окупанти атакують Миколаїв танками.

«Орки лізуть знову. З боку пивзаводу (Кульбакіне) атака танків. Вступили в бій. Будьте обережні», — повідомив голова Миколаївської ОДА Віталій Кім у своєму Telegram-каналі.

Пізніше він уточнив, що окупанти в Кульбакіному поки що не з’явилися.

11:35 Українська влада веде переговори про те, щоб організувати евакуацію з Гостомеля й Бучі у Київській області, які постійно обстрілюють російські війська.

Про це заявив радник керівника Офісу президента України Олексій Арестович в ефірі телеканалів, передає Українська правда.

«Зараз на вищому рівні це питання обговорюється з міжнародними гуманітарними інститутами, через посередників із росіянами для того, щоб дати вихід із Бучі й Гостомеля… Ворог захопив Бучу і Гостомель практично, там утримують наших мешканців фактично в заручниках. І оточив Маріуполь… Що стосується зелених коридорів, я думаю, що це питання буде вирішуватися», — заявив Арестович.

За його словами, в Гостомелі й Бучі українські війська відійшли на нові позиції, щоб не наражати на небезпеку мирні будинки, — і росіяни туди зайшли, поранилии багато дітей і не дають їх евакуювати. Діти сидять по підвалах, є поранені й загиблі діти.

За словами Арестовича, на північному заході Києва ворог «остаточно заплутався» — і там українські війська завдають йому і ракетних, і повітряних ударів, і наземні війська стримують.

«Ірпінь географічно — це глухий кут, росіянам там немає що робити. Якщо вони уважно подивляться на карту, вони зрозуміють, що Ірпінь — не варіант», — сказав радник голови ОП.

11:31 6 березня, через заповненість Головного вокзалу у Львові поїзди тимчасово зупинятимуться на іншій станції.

Про це повідомляє Укрзалізниця.

«У зв’язку із заповненістю львівського центрального вокзалу, Укрзалізниця пріоритетно зупинятиме поїзди львівського напрямку по ст. Підзамче (Львів) для більш рівномірного і безпечного розподілу пасажирів. Візьміть до уваги, будь ласка», — сказано в повідомленні.

11:28 Російські окупанти зараз направляють до Києва ракети Точка-У та комплекс Тор.

Про це радник голови Міністерства внутрішніх справ Вадим Денисенко заявив в етері 24 каналу.

За його словами, зараз ворожі війська продовжуть концентрувати свої сили навколо столиці.

«Зараз, за нашими даними, до Києва направляються Точка-У і комплекс Тор.[…] Якщо ви бачите пересування цієї техніки, спробуйте передати нам [правоохоронцям] дані, де вона знаходиться», — сказав Денисенко.

За його словами, це важливо, оскільки Точка-У — це ракети «неймовірної потужності, і вони їдуть, щоб руйнувати передусім місто Київ».

11:23 Окупаційні війська обстріляли залізничну інфраструктуру перед станцією Коростень.

Про це повідомляється в Telegram-каналі Укрзалізниці.



Через обстріл поїзд Київ-Рахів затримається на три години.

«Поїзд тримався на безпечній відстані, потерпілих або пошкоджень рухомого складу немає», — зазначили в Укрзалізниці.

Наступні поїзди далекого сполучення сьогодні прямуватимуть обхідним шляхом.

11:16 Під Миколаєвом українські силовики розгромили батальонно-тактичну групу окупантів. Більшість її особового складу — колишні українські військові, які у 2014 році зрадили нашу державу і перейшли на бік РФ у Криму.

Про це повідомляється в Telegram-каналі СБУ.

В СБУ наголосили, що поіменно визначила кожного зрадника і чекала нагоди, щоб покарати їх, оскільки вони переховувалися на тимчасово окупованій території.

«Тепер путін допоміг СБУ притягнути винних до відповідальності - сам відправив зрадників на вірну смерть в Україну. Крім того, СБУ захопила документи військових РФ. У нас є таблиця позивних, номери мобільних телефонів, флеш носії, SIM-картки та особисті документи російських загарбників», — повідомили у відомстві.

11:12 Американський актор і режисер Шон Пенн розповів про враження від двох зустрічей із президентом України Володимиром Зеленським в інтерв'ю CNN.

Він розказав, що зустрічався із Зеленським за день до вторгнення і, потім, у день вторгнення.

«Я не знаю, чи він знав, що він був народжений для цього, але було зрозуміло, що я був свідком народження чогось нового, нового для сучасного світу. Сміливість, гідність і… любов, які йшли від людини. І те як він об'єднав країну», — описав свої враження Пенн.

Він також наголосив, що зустріч із Зеленським була незвичайним моментом, і актор «був нескінченно вражений і зворушений ним», та Пенну «було страшно за нього і за Україну».

«Я точно знаю, що ми повинні вкласти все, що у нас є, щоб підтримати український народ, підтримати президента Зеленського, інакше, я не впевнений, що в нас залишиться пам’ять про Америку, якою ми мріємо стати», — наголосив актор.

11:05 Запорізька АЕС досі перебуває під контролем російських військових, повідомляє Держвна інспекція ядерного регулювання України.

За її даними, працюють два енергоблоки Запорізької АЕС, ще один перебуває в ремонті, і ще два зупинені.

«Автоматизована система радіаційного контролю АЕС та автоматизована система контролю радіаційного стану в санітарно-захисній зоні та зоні спостереження працюють у штатному режимі, змін радіаційного стану на майданчику АЕС, в ЗС та СЗЗ не зафіксовано», — зазнчється в повідомленні.

Водночас у Держвній інспекції ядерного регулювання України наголосили, що присутність на території Запорізької АЕС та у місті Енергодар озброєних ворожих військових та важкої техніки поблизу АЕС створює психологічний тиск як на персонал АЕС, так і на населення.

«В місті перебої із мобільним зв’язком, більшість інтернет-провайдерів не працюють, складнощі із продуктами харчування. Все це негативно впливає на моральний стан персоналу станції та суттєво впливає на забезпечення ядерної та радіаційної безпеки АЕС», — сказано ткож в повідомленні.

10:54 На виїзді з міста Ірпінь Київської області російські війська відкрили вогонь по цивільних громадянах під час їхньої спроби евакуюватися з міста, повідомляє кореспондент Радіо Свобода.

За його даними, щонайменше троє людей загинули, в тому числі - двоє дітей, ще одна людина в тяжкому стані через поранення.

За даними кореспондента Радіо Свобода, вогонь, імовірно, вівся з мінометів. Серед загиблих можуть бути члени однієї родини.

Підтвердження цих даних з інших джерел поки що немає.

10:51 Збройні сили України зупинили наступ російської армії на Київ та Харків. Російських окупантів відкинули від Миколаєва.

Про це повідомив голова Міноборони України Олексій Резніков.

Він наголосив, що росіянам все важче вести війну в Україні.

«Одеса — наш стратегічний резерв. Поповнення сил противника все більше ускладнюватиметься, якість поповнення буде ще гіршою», — сказав Резніков.

При цьому невдоволення та деморалізація серед російських військ посилюється, дедалі більше випадків небажання воювати.

«На певних напрямках українська армія переходить у контратаки, ворог втрачає десятки одиниць техніки, просто кидає її та тікає. Тим самим поповнюючи наш „парк“ техніки», — підсумував Резніков.

10:42 5 березня під час мирного мітингу на підтримку територіальної цілісності України в смт Новопсков Лугнської області біля будівлі районного управління поліції збройні сили Російської федерації обстріляли цивільне населення, поранивши трьох людей.

За даним фактом прокурори Луганської обласної прокуратури зареєстрували кримінальне провадження за ч. 1 ст. 438 КК України (порушення законів та звичаїв війни), зазначається на сторінці Луганської прокуратури у Facebook.

Вказані дії збройних сил Російської Федерації становлять пряму загрозу життю й здоров’ю мирного населення, суперечать нормам міжнародного гуманітарного права, а саме статті 52 Додаткового протоколу І до Женевської конвенції від 12.08.1949, що стосується захисту жертв міжнародних збройних конфліктів та статті 25 розділу І частини ІІ Гаазької конвенції від 18.10.1907, що вказує на порушення законів та звичаїв війни, наголошується у повідомленні прокуратури.

Досудове розслідування у кримінальному провадженні доручено слідчому відділу 3 управління Головного управління СБУ в Донецькій та Луганській областях.

10:37 Юрист Руслан Сидорович розповідає, що потрібно знати людям, які зараз виїжджають з України.

10:28 Окупаційні війська намагаються захопити місто Ізюм у Харківській області силами до двох батальйонних тактичних груп.

«Противник вдався до своєї підступної та злочинної практики — обстрілів житлових кварталів. Загарбники практично всю ніч вели вогонь по місту з артилерійських систем, а також здійснили декілька авіанальотів», — наголошується в повідомленні.

Ракети та бомби окупаційних військ влучили в тому числі в центральну частину Ізюма. Інформація щодо постраждалих уточнюється.

У штабі ООС також опублікували фото наслідків нічних обстрілів міста.

10:21 Київський метрополітен працює у режимі перевезень до 19:00

Згідно з повідомленням пресслужби комунального підприємства, рух червоною лінією організовано від Шулявської до Університету.

Синьою лінією потяги курсують від станції Героїв Дніпра до станції Теремки без зупинок на станціях: Майдан Незалежності та Площа Льва Толстого.

Зелена лінія працює від Сирець до Видубичі без зупинок на станціях Палац спорту, Кловська, Золоті ворота. Також працює ділянка Славутич — Червоний хутір.

Зазначається, що орієнтовний інтервал руху 40 хвилин, але графік може оперативно змінюватися за необхідності.

«Наземний транспорт і метро для перевезення пасажирів працюватимуть до 19:00. Підземні станції метро цілодобово працюватимуть як укриття», — наголошується в повідомленні.

О 20:00 у Києві розпочинається комендантська година.

10:09 О 12:00 розпочнеться евакуація мирного населення з Маріуполя.

За інформацією Координаційного центру під управлінням керівника Донецької обласної військово-цивільної адміністрації Павла Кириленка сьогодні, 6 березня, з 10:00 до 21:00 буде встановлено режим тиші, повідомляється в Telegram-каналі Мріупольської міськради.

У міськраді зазначили, що як гуманітарний «зелений» коридор обрано маршрут Маріуполь — Портівське — Мангуш — (в об'їзд Микільського) Республіка — Розівка — Більмак — Пологи — Оріхів — Запоріжжя.

Евакуація населення буде з трьох локацій муніципальними автобусами:

10:04 Протягом минулої доби у Чернігові ліквідували три плжежі, внаслідок яких загинула одна людина і ще дві були травмовані

Дві з цих пожеж виникли внаслідок обстрілів і ще одна — з інших причин, пов’язаних з веденням бойових дій, повідомила Суспільному речниця ГУ ДСНС в області Ірина Щукіна.

Загалом з початком військових дій виникло 127 пожеж, з яких: 97 внаслідок обстрілів та 30 з інших причин. Врятовані 30 людей, з них 10 дітей. Загинули 39 людей.

9:59 У Бердянську не працює мобільний зв’язок оператора Водафон.

Про це повідомляється на сторінці Бердянської міської ради у Facebook.

«Продовжують працювати телефони нашого колцентру на Київстар та міські номери», — зазначається в повідомленні.

9:56 Станом на 8:00 6 березня радіаційний фон на території Запорізької області залишається без змін і не загрожує життю та здоров’ю населення.

Про це повідомляє у своєму Telegram-каналі Запорізька обласна військова адміністрація.

9:53 Тернопільська, Львівська, Івано-Франківська, Закарпатська та Чернівецька області перебувають у відносно безпечній зоні

Про це повідомив радник міністра внутрішніх справ Вадим Денисенко в ефірі телеканалу 1+1 вранці 6 березня.

«Слово „безпека“ — воно зараз таке досить умовне, ми всі це розуміємо. Але якщо ми говоримо про західну Україну, то в принципі Тернопільська, Львівська, Івано-Франківська, Закарпатська області, Чернівецька, загалом, вони знаходяться у відносно безпечній зоні на цей час», — заявив він.

9:38 На російській військовій техніці в тимчасово окупованому Криму було помічено новий знак, що нагадує пісочний годинник



Про це повідомляє пресслужба прокуратури Автономної Республіки Крим та міста Севастополя.

У відомстві наголосили, що ворог перетворює окупований півострів на повноцінну військову базу.

«Помічено новий знак на військовій техніці РФ у Криму», — сказано в повідомленні.

9:33 В ніч на 6 березня російські окупанти завдали удару по військовому аеродрому в Старокостянтинові, троє людей були поранені.

Судячи з картинки, оприлюдненої відомством, новий знак нагадує пісочний годинник.

Про це повідомив під час брифінгу начальник Хмельницької обласної військової адміністрації Сергій Гамалій, передає Суспільне.

«Сьогодні у ночі ударів завдали по місту Старокостянтинів. Точна кількість ракетних ударів буде відома пізніше. Річ у тому, що декілька ракет збито, деякі потрапили до самого аеродрому. Наразі відомо про трьох поранених. Також зараз продовжують розбирати завали, і пізніше ми повідомимо, чи є у нас втрати», — сказав він.

Зазначається, що вибухи пролунали близько 22:00.

9:33 В ніч на 6 березня російські окупанти завдали удару по військовому аеродрому в Старокостянтинові, троє людей були поранені

Про це повідомив під час брифінгу начальник Хмельницької обласної військової адміністрації Сергій Гамалій, передає Суспільне.

«Сьогодні у ночі ударів завдали по місту Старокостянтинів. Точна кількість ракетних ударів буде відома пізніше. Річ у тому, що декілька ракет збито, деякі потрапили до самого аеродрому. Наразі відомо про трьох поранених. Також зараз продовжують розбирати завали, і пізніше ми повідомимо, чи є у нас втрати», — сказав він.

Зазначається, що вибухи пролунали близько 22:00.

9:18 Окупанти продовжують обстрілювати всі квартали Бучі.

Про це повідомляє Бучанська міська рада на своїй сторінці у Facebook.



«Кожна доба — боротьба за виживання. Бучанська громада кілька діб без світла, тепла, зв’язку, інтернету! Щодня майже тисячі повідомлень отримуємо від жителів Бучі і населених пунктів громади про потребу у продуктах харчування, воді, відновленні комунікацій. Жителі просять допомогти хворим, тим, хто вже кілька діб не може знайти рідних», — наголошується в повідомленні.

Зазначається також, що значна кількість мешканців перебуває у підвалах.

«Ворог продовжує обстрілювати будинки, автомобілі, убивати мирних жителів і навіть дітей, грабує магазини. Доставити гуманітарні вантажі неможливо: громада у облозі ворога», — заявляють у Бучанській міській раді.

9:15 Канада закликала своїх громадян покинути Росію та уникати поїздок до цієї країни

Про це повідомляє пресслужба МЗС Канади.

«Уникайте будь-яких поїздок до Росії через наслідки збройного конфлікту з Україною, включаючи обмежені варіанти перельотів та обмеження на фінансові операції. Якщо ви перебуваєте в Росії, ви повинні виїхати, поки ще доступні комерційні засоби», — сказано у повідомленні.

Раніше аналогічну заяву зробила влада США.

9:12 Сухопутні війська Збройних сил України розповіли про знаки, за якими можна відрізнити українські вертольоти від ворожих

На своїх бортах вони мають такі розрізнення:

дві смуги білого кольору на хвостовій частині;

на фюзеляжі намальоване жовте коло, а в ньому — менше синє;

на хвостовій частині є напис «За бабу Веру!» (може бути різних кольорів).

9:01 Сухопутні війська ЗСУ повідомили про орієнтовні втрати окупаційних військ з 24.02 по 06.03.

Згідно з повідомленням на сторінці Сухопутних військ у Facebook, втрати противника скалали:

У Сухопутних військах зазначили, що ці дані уточнюються, а підрахунок ускладнюється високою інтенсивністю бойових дій.

«Ворог, не зважаючи на значні втрати, сотнями кидає в бій прихильників „русского міра“. Зокрема, на Луганщині весь передній край всіяний трупами та підбитою технікою загарбників. Тільки вчора до центральної міської лікарні населеного пункту Брянка Луганської області з передових позицій доставлено понад 650 поранених представників російських окупаційних військ. Більша частина — з попаснянського напрямку. Всі вони переважно у важкому стані: множинні осколкові поранення, відірвані кінцівки ніг або рук і т.і.», — сказано в повідомленні Сухопутних військ.

Наголошується, що окупантів, які отримали контузії або легкі поранення до медичних закладів не приймають через відсутність місць.

«Після надання першої медичної допомоги їх, у супроводі озброєного конвою з числа регулярних військ збройних сил рф переміщують на лінію бойового зіткнення для введення подальших бойових дій у якості „гарматного м’яса“», — наголошується в повідомленні.

У Сухопутних військах додали, що особовий склад 6-го окремого мотострілецького полку «наляканий та деморалізований, шукає шляхи до дезертирства».

8:57 У Чорному морі продовжують курсувати кораблі Військово-морського флоту Росії. Їхні війська перегруповуються та готуються до наступу.

Про це сьогодні, 6 березня, повідомив речник Оперативного штабу Одеської обласної військової адміністрації Сергій Братчук.

«В Одеському регіоні ніч пройшла доволі тихо. Російські війська перегруповуються та готуються до наступу. У Чорному морі продовжують курсувати кораблі ВМФ РФ, але ситуація контрольована. Наші протиповітряні оборони та інші підрозділи ЗСУ готові відбити напад противника», — додав Братчук.

8:55 У селі Овруч Житомирської області внаслідок обстрілу з боку російських окупантів було пошкоджено понад 15 житлових будинків, з них п’ять — знищено повністю

Про це повідомляє ДСНС.

Попередньо жертв та постраждалих немає. Від ДСНС залучено 10 осіб та дві одиниці техніки.

Рятувальники продовжують роботу.

8:46 Ситуація у містах Охтирка та Тростянець Сумської області та у Маріуполі Донецької області знаходиться на межі гуманітарної катастрофи

Про це заявив радник міністра внутрішніх справ Вадим Денисенко в ефірі телеканалу Україна-24.

«Продовжується дуже складна ситуація у ряді міст Сумської області. Насамперед йдеться про Охтирку та Тростянець. Це міста, де фактично немає електроенергії, немає водопостачання. Реально міста знаходяться просто на межі гуманітарної катастрофи», — наголосив він.

Денисенко нагадав, що в окупованому Тростянці росіяни обікрали усі магазини. Він додав, що лише завдяки старанням місцевого фермера та кількох місцевих жителів випікається хліб та безплатно роздається людям.

«Якщо говорити про Маріуполь, то там продовжується досить складна ситуація. Вчора не вдалося зробити жодних гуманітарних коридорів і ситуація, звісно, стоїть на межі гуманітарної катастрофи», — наголосив радник голови МВС.

Також Денисенко додав, що в Ірпені, Бучі та Гостомелі Київської області ситуація залишається складною.

8:41 Внаслідок ракетного удару по приватному сектору у Коростені Житомирської області загинула одна людина, ще двоє людей були травмовані.

Про це повідомляється в Telegram-каналі ДСНС України.

Повідомляється також, що було зруйновано 10 житлових будинків, причому одна будівля загорілася. З підвального приміщення врятували п’ятьох дітей.

8:38 Керуючий активами Concorde Capital Артем Щербина розповідає, що зараз відбувається з українськими фінансами.

8:27 Нова пошта відкрила в Україні гуманітарні куточки. Тепер в усіх відділеннях можна безкоштовно надіслати допомогу військовим та цивільним, які постраждали внасілдок повномасштабного вторгнення РФ

Про це повідомляє Центр протидії дезінформації при РНБО.

Відправити можна:

Щоб це зробити вказувати конкретного адресата не потрібно. Також Нова пошта запустила лінію гуманітарної допомоги— приймають посилки із США, Британії та ЄС.

8:20 У соціальних мережах противник активізував велику мережу ботів. Таким чином, російські окупанти намагаються нагнітати паніку серед населення.

Про це повідомляє Міноборона України.

На сьогодні поширюється безліч повідомлень: «Все пропало!», «Допоможіть Києву», «Допоможіть Харкову», «Допоможіть Херсону» тощо.

Зокрема, повідомлення розсилаються із новостворених патріотичних акаунтів з українською символікою українською та російською мовами.

«Ще раз нагадуємо — фільтруйте інформацію, довіряйте лише перевіреним джерелам», — наголосили у міністерстві.

7:58 Євстратій (Зоря), архієпископ Чернігівський і Ніжинський Православної церкви України (ПЦУ), в інтерв'ю НВ розповів про те, чи можливе єднання із МП та що чекає на цю церкву після завершення війни.

7:45 Збройні сили України та підрозділи Сил територіальної оборони ведуть запеклі бої з російськими окупантами

Про це йдеться у зведенні Генштабу ЗСУ станом на 06:00 неділі, 6 березня.

Операція угруповання сил оборони триває в межах Південної, Східної та Північної операційних. Її мета — відбити наступ окупантів, завдати їм максимальних втрат та недопустити подальше вторгнення.

Основні зусилля у східній частині Донецького операційного району спрямовані на оборону Маріуполя та нанесення вогневого ураження переважаючим силам противника. ​Решта угруповань ведуть бої на Слобожанському та у східній частині Таврійського напрямків.​

На Сіверщині проводиться операція з оборони Чернігова.​ На Волинському напрямку здійснюються заходи щодо підготовки всієї смуги оборони у визначеній операційній зоні вздовж державного кордону України.​

На приморському напрямку здійснюється оборона пунктів базування, морських портів на Чорному морі. Так, у Миколаївській області спланували та реалізували захоплення значної кількості броньованої та автомобільної російської техніки.

«На інших напрямках частини та підрозділи ЗСУ проводять стабілізаційну операцію та виконують завдання територіальної оборони з метою недопущення наступальних дій та діяльності диверсійно-розвідувальних груп противника», — розповіли в Генштабі.​

Угруповання Повітряних Сил Збройних сил зосередило зусилля для відбиття ракетно-авіаційних ударів противника, протиповітряному прикритті важливих об'єктів України та угруповань військ.​

Зараз втрати авіаційної техніки окупаційних військ РФ становлять 88 літаків та вертольотів.​ Українські військові знайшли деяких ворожих льотчиків, які катапультувались і вижили. Їм надали медичну допомогу, вони дають свідчення про воєнні злочини російських окупантів.

7:41 Грузинський актор, режисер та співак Вахтанг Кікабідзе вважає, що Україна не має передавати Росії полонених російських військовослужбовців.

«Ці будинки, які зруйновані, треба ж будувати… Це довга історія. Я б цих полонених звідти не випускав би, щоб вони працювали там, як прокляті і [відновлювали міста] як німці [під час Другої світової війни]», — сказав Кікібадзе в інтерв'ю Дмитру Гордону.

Також він заявив, що Україна має перемогти у війні з Росією, адже «такого опору світ не пам’ятає». «Варіантів немає. Зеленський сказав: «Або ми переможемо, або нас не буде». Такого опору світ не пам’ятає. Я висловлюю свою думку. Нещодавно, коли я писав ролик для України, я сказав: «Ви 100% виграєте, бо Бог на вашому боці. Бог! Він усе бачить», — сказав Кікабідзе.

Крім того, грузинський актор переконаний, що росіяни найближчим часом відчують на собі наслідки санкцій. «Путін занапастив свою країну, це однозначно. Якщо навіть, не дай боже, я не можу собі це уявити, Україна здасться, все одно Росія програє. В будь-якому випадку. Не буде кока-коли, фільмів, бензину — нічого не буде. Це все через тиждень почне дуже працювати в Росії», — спрогнозував Кікабідзе.

7:23 Підрозділи Збройних Сил України зупинили колони російських окупантів, що намагалися висунутися у бік Дніпропетровщини зі сторони Балаклії.

Про це йдеться у зведенні Генерального штабу ЗСУ станом на 06:00 06.03.2022.

«Противник намагається не втратити наступального потенціалу але, в обстановці що склалася, має великі втрати в озброєнні, техніці та особовому складі. За рахунок спротиву всього українського народу противника деморалізовано», — додали в Генштабі.

7:12 Окупанти ухиляються від прямого контакту з захисниками України.

Про це йдеться у зведенні Генерального штабу ЗСУ станом на 06.00 06.03.2022.

«Угруповання сил оборони веде оборонну операцію у межах Південної, Східної та Північної операційних зон з метою відбиття наступу ударних угруповань збройних сил окупантів, нанесення йому максимальних втрат, недопущення вторгнення їх в глибину, утримання районів території держави та створення сприятливих умов для їх розгрому і відновлення контролю за втраченими територіями, здійснює відбиття ударів засобів повітряного нападу противника», — сказано в повідомленні.

7:06 Російські загарбники не дають доставити жителям Херсонщини українську гуманітарну допомогу.

Як повідомляє голова Херсонської ОДА Геннадій Лагута у Facebook, його команда разом із центральними органами влади активно працюють над тим, аби окупанти дозволили це зробити.

За його словами, для потреб жителів області сформовано понад 30 фур із найнеобхіднішим продовольством, у чому допомогли Дніпро, Кривий Ріг, а також міста західної України.

Гуманітарна допомога включає в себе продукти харчування, засоби гігієни, дитяче харчуванням та інше необхідне продовольство.

«Вирішуємо, як гуманітарну допомогу доставити безпосередньо до жителів Херсона та області», — зазначив Лагута.

6:49 Російські окупанти мають намір захопити дамбу Канівської ГЕС.

Про це повідомили в Генштабі Збройних сил України.

6:39 Володимир Путін доручив уряду Росії у дводенний термін визначити перелік «недружніх» до РФ країн.

Про це повідомив сайт Кремля.

«Уряду Російської Федерації у дводенний термін визначити перелік іноземних держав, які здійснюють щодо Російської Федерації, російських юридичних осіб та фізичних осіб недружні дії», — сказано в документі.

Також у ньому зазначається, що російські компанії зможуть виплачувати борги кредиторам з «недружніх» країн не у євро або доларах, а в російських рублях.

6:38 Державний департамент США радить американським громадянам, які перебувають у Росії, негайно залишити країну.

Застереження для американців пов’язане з «неспровокованим та невиправданим нападом» Росії на Україну.

Держдеп повідомляє про «можливість переслідувань громадян США з боку співробітників російських державних органів безпеки, обмежену здатність посольства надавати допомогу громадянам США в Росії, COVID-19 та пов’язані з ним обмеження на в'їзд, тероризм, обмеження польотів у Росію та з Росії, а також довільне застосування місцевих законів».

Громадянам США слід негайно покинути Росію, наголошується в повідомленні.

Американське зовнішньополітичне відомство також указує на ймовірне блокування кредитних карток в РФ у зв’язку з накладеними на неї санкціями.

6:28 В окупованому Криму лікарні переповнені пораненими російськими військовими.

В містах Армянськ, Красноперекопськ та Джанкой перебуває по 1000—1500 поранених.

Про це повідомляє Центр протидії дезінформації з посиланням на Представництво президента в АРК.

Зазначається, що у ці лікарні приймають лише військових, цивільні змушені звертатися або до приватних клінік або їхати в бік Сімферополя.

6:25 З Бучі і Гостомеля під Києвом не можуть евакуювати людей, місцеві мешканці розповідають, що окупанти розстрілюють навіть цивільне населення.

Про це повідомив голова Київської ОВА Олексій Кулеба.

В ефірі телемарафону українських каналів він розповів, що без режиму припинення вогню евакуювати людей неможливо, адже там відбуваються зіткнення.

За розповідями місцевих мешканців, окупанти застрелили в голову 69-річного чоловіка після того, як вдерлися до нього в приватне домогосподарство, при цьому його дружині наказали сидіти у погребі та не виходити.

Зазначається, що в російськи війська знаходяться у Бучі, де не дозволяють людям виходити з укриттів. До того ж, в місті немає світла.

6:13 Після повномасштабного вторгнення в Україну президент РФ Володимир Путін втратить владу протягом найближчого року

Таку думку висловив оглядач Bloomberg, головний стратег компанії Clocktower Group Марко Папіч.

За його словами, російський лідер прорахувався, коли вирішив здійснити повномасшабне вторгнення в Україну, що може коштувати йому влади.

На думку Папіча, Путін проігнорував матеріальні обмеження в своїй агресії, не врахував сильний опір українців, те що, російські військові не мали досвіду ведення справжніх війн, а Україна — це «складне місце для вторгнення».

«Я насправді вважаю, що те, що відбувається в Україні, надзвичайно жахає, але й обнадіює. Ми спостерігаємо те, чого давно не бачили, — ми спостерігаємо народження нової національної ідентичності», — вважає експерт.

За словами Папіча, за умови, що українці встоять, це буде вигідна для інвестицій країна, адже вона має великий потенціал.

5:50 Зранку неділі, 6 березня, у Харкові сталася низка вибухів

«Вибухи чутно в районі Олексіївки, Нових Будинків, ХТЗ, Салтівки, 23 Серпня та в центрі міста», — йдеться у повідомленні в Telegram-каналі Суспільне Харків.

Також повідомляється, що у небі над Харковом видно літак. Місцевим радять залишатися в укриттях.

Кореспондент з Харкова Світлана Шекера в ефірі каналу Рада підтвердила, що «о 5 ранку знову над містом був ворожий літак. Вибухи було чутно майже у всіх районах».
